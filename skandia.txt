Vårdförsäkring
Försäkring för företag
Allmänna försäkringsvillkor 1 januari 2025
Innehållsförteckning
Vem är försäkringsgivare?�����������������������������������������������������4
FÖRSÄKRINGENS OMFATTNING OCH UNDANTAG ���������������������4
1 Vad omfattar försäkringarna?����������������������������������������4
1.1 BAS �������������������������������������������������������������������4
1.2 ACCESS��������������������������������������������������������������5
1.3 PLUS������������������������������������������������������������������5
1.4 EXCELLENT���������������������������������������������������������6
2 Vilka val finns?������������������������������������������������������������7
2.1 Remisskrav���������������������������������������������������������7
2.2 Självrisk �������������������������������������������������������������7
2.3 Vård vid boende utomlands ����������������������������������7
3 Vad omfattar inte försäkringarna?����������������������������������7
3.1 Sjukdom eller olycksfallsskada innan försäkringen
träder i kraft�������������������������������������������������������7
3.2 Vissa sjukdomar och olycksfallsskador�������������������7
3.3 Viss vård och vissa behandlingar m.m. �������������������8
3.4 Läkarintyg ����������������������������������������������������������8
3.5 Uteblivna eller sent avbokade besök, behandlingar
och operationer ��������������������������������������������������8
3.6 Behandlingar utförda av icke-legitimerade vårdgivare
samt behandlingsformer utan vetenskaplig grund����8
3.7 Hjälpmedel ��������������������������������������������������������8
3.8 Kostnader som ersätts från annat håll ��������������������8
3.9 Äldreomsorg�������������������������������������������������������8
3.10 Försämring av skada��������������������������������������������8
3.11 Finns det andra begränsningar?�����������������������������9
3.11.1 Force majeure������������������������������������������9
3.11.2 Krig, krigsliknande politiska oroligheter
eller väpnad konflikt���������������������������������9
3.11.3 Ersättning för juridiskt ombud��������������������9
3.11.4 Ersättning för tolk ������������������������������������9
3.11.5 Dubbelförsäkring �������������������������������������9
HUR ANVÄNDER MAN FÖRSÄKRINGEN?����������������������������������9
4 Hur gör man vid behov av vård?�������������������������������������9
4.1 Vid sjukdom eller olycksfallsskada i Sverige ������������9
4.2 Vid sjukdom eller olycksfallsskada vid tillfällig
resa utomlands ��������������������������������������������������9
4.3 Vid sjukdom eller olycksfallsskada när försäkringen
gäller med valet Vård vid boende utomlands ����������9
5 Utredning och medicinska handlingar �������������������������� 10
ALLMÄNNA AVTALSBESTÄMMELSER ������������������������������������� 10
6 Vem kan vara försäkringstagare? ��������������������������������� 10
7 Vem är försäkrad? ����������������������������������������������������� 10
8 Krävs någon hälsoprövning?���������������������������������������� 10
9 Vem kan vara försäkrad?��������������������������������������������� 10
9.1 Anställd ����������������������������������������������������������� 10
9.2 Medförsäkrad till anställd����������������������������������� 10
9.3 Anställd som inte är folkbokförd i Sverige ������������ 10
9.4 Medförsäkrad till anställd som inte är folkbokförd
i Sverige ���������������������������������������������������������� 10
9.5 Anställd som är utlandsplacerad ������������������������ 10
9.6 Medförsäkrad till anställd som är utlandsplacerad 10
10 Hur meddelas försäkringen? ����������������������������������������11
11 När börjar försäkringen gälla?��������������������������������������11
12 Var gäller försäkringen?�����������������������������������������������11
13 Är Skandias ansvar begränsat till ett visst belopp?����������11
14 Hur lång är ansvarstiden?��������������������������������������������11
15 Finns rätt till en ny försäkring när försäkringen upphör?���11
15.1 Försäkring med hälsokravet Hälsodeklaration ��������11
15.2 Försäkring med hälsokravet Fullt arbetsför ������������11
16 Kan försäkring överlåtas till ny försäkringstagare?�����������11
17 Konvertering från tidigare försäkringsgivare �������������������12
18 Försäkringsavtalet������������������������������������������������������12
18.1 När ska premien betalas?������������������������������������12
18.2 Uppsägning på grund av dröjsmål med premien �����12
18.3 Återupplivning ���������������������������������������������������12
18.4 Försäkringstagarens och den försäkrades
upplysningsplikt�������������������������������������������������12
18.5 Förbehåll om ändring av försäkringens giltighet och
utformning samt åläggande för försäkringstagaren
att anmäla ändring av förhållanden rörande den
försäkrade ��������������������������������������������������������12
18.6 Skandias rätt att säga upp eller ändra försäkringen
i förtid ��������������������������������������������������������������12
18.7 Tidpunkt för utbetalning och räntebestämmelser����12
18.8 Preskriptionsregler���������������������������������������������13
Definitioner�����������������������������������������������������������������������13
Information �����������������������������������������������������������������������15
Om dina personuppgifter ����������������������������������������������������15
Vårdförsäkring 3
Gemensamma försäkringsvillkor för:
• Bas
• Access
• Plus
• Excellent
Hur kontaktas Skandia?
Vid frågor om försäkringsavtal:
Telefon: 0771-55 55 00
Telefon från utlandet: +46 771-55 55 00
Mejl: vardforsakring@skandia.se
Skandia
Dokumenthantering R812
106 37 STOCKHOLM
Vid användande av försäkringen:
www.skandia.se/hälsoslussen
Vid bokning av mer omfattande vård utomlands
kontaktas alltid: SOS International +45 7010 50 50
skandia.se
Vårdförsäkring
Försäkring för företag
Allmänna försäkringsvillkor 1 januari 2025
Vårdförsäkring 4
Vem är försäkringsgivare?
Försäkringsgivare är Försäkringsaktiebolaget Skandia (publ),
org.nr 502017-3083, i villkorstexten benämnt Skandia. Adressen
till Skandia finns på sidan tre i detta försäkringsvillkor.
FÖRSÄKRINGENS OMFATTNING OCH
UNDANTAG
Försäkringen tillhandahåller privat vård enligt punkt 1 vid sjukdom
eller olycksfallsskada – försäkringsfall – som inträffar under
försäkringstiden. För ett försäkringsfall lämnas ersättning enligt de
försäkringsvillkor som gällde vid tidpunkten för försäkringsfallet.
Ersättningen ska vara medicinskt nödvändig och skälig i förhållande till försäkringsfallet och ska i förväg godkännas av
Skandia.
1 Vad omfattar försäkringarna?
Av försäkringsbeskedet framgår vilken av nedanstående
försäkringar den försäkrade omfattas av:
• Bas
• Access
• Plus
• Excellent
Försäkringarna går att teckna med olika val enligt punkt 2. Valen
påverkar omfattningarna i nedanstående ersättningsmoment.
1.1 BAS
1.1.1 Sjukvårdsrådgivning
Försäkringen ger den försäkrade och den försäkrades barn
tillgång till sjukvårdsrådgivning dygnet runt. Rådgivningen utförs
av legitimerad vårdpersonal.
1.1.2 Vårdgaranti
Med vårdgaranti avses att den försäkrade vid ersättningsbart
försäkringsfall:
• inom 7 vardagar från det att ersättningsbart försäkringsfall
konstaterats av Skandia ges rätt till en första rådgivning via
besök, telefon eller vård online av läkare om medicinskt behov
finns. Det är Hälsoslussen som avgör om medicinskt behov
finns. Om vårdgarantin inte uppfylls får den försäkrade 300
kronor per vardag fram till att den försäkrade fått en första
kontakt med läkare. Ersättning betalas från och med 8:e
vardagen.
• inom 20 vardagar bli inskriven på sjukhus i Skandias nätverk av
privata vårdgivare vid försäkringsfall som kräver operation
eller inskrivning för sjukhusvård. Om vårdgarantin inte uppfylls
får den försäkrade 300 kronor per vardag fram till dagen för
inskrivning för operation eller sjukhusvård. Ersättning betalas
från och med 21:a vardagen.
Om den försäkrade skrivs in vid flera behandlingstillfällen inför
operation eller sjukhusvård gäller vårdgarantin vid det första
tillfället som den försäkrade skrivs in.
Vårdgarantin gäller inte om operationen eller sjukhusvården måste
senareläggas av medicinska skäl eller om den försäkrade inte
accepterar erbjuden tid. Den gäller inte heller om den försäkrade
väljer ett annat operations- eller sjukhusvårdsalternativ.
Tiden för vårdgarantin börjar löpa från den tidpunkt Skandia haft
möjlighet att avgöra att det är ett ersättningsbart försäkringsfall.
Ersättning lämnas under högst 30 vardagar per försäkringsfall.
Vårdgarantin gäller under förutsättning att Hälsoslussen har
kontaktats (gäller ej vid vård online) och att den försäkrade
accepterar erbjuden tid och är beredd att resa inom Sverige.
1.1.3 Privat vård hos läkaren eller sjuksköterska
Den försäkrade får tillgång till undersökning och behandling av
en läkare eller sjuksköterska utifrån vårdbehov inom Skandias
nätverk av privata vårdgivare.
Vården ska ha anvisats och godkänts av Skandia i förväg.
1.1.4 Operation och sjukhusvård
Den försäkrade får tillgång till:
• operationsförberedande undersökning,
• operation,
• sjukhusvård.
Operationsförberedande undersökning, operation och
sjukhusvård sker på något av de sjukhus eller mottagningar som
ingår i Skandias nätverk av privata vårdgivare.
Rätten till operation och sjukhusvård inträder när medicinsk
utredning är avslutad och behandlande läkare har utfärdat
remiss om operation eller sjukhusvård samt att operationen/
sjukhusvården har godkänts av Skandia.
1.1.5 Eftervård – rehabilitering
Försäkringen ger rätt till eftervård och rehabilitering hos
vårdgivare som ingår i Skandias nätverk av privata vårdgivare
och som anvisas av Skandia i samband med ersättningsbar
operation eller sjukhusvård enligt punkt 1.1.4 och
1.1.6 Eftervård/rehabilitering ges utifrån vårdbehov, dock högst
en eftervårds- eller rehabiliteringsperiod för varje försäkringsfall.
Ersättning lämnas då enligt en av de nedanstående tre
punkterna:
• om eftervården/rehabiliteringen avser behandling i öppenvård
lämnar försäkringen ersättning i högst två månader för varje
försäkringsfall räknat från det att eftervården/rehabiliteringen
påbörjades,
• om eftervården/rehabiliteringen avser behandling med
övernattning lämnar försäkringen ersättning i högst 21 dagar
för varje försäkringsfall,
• om eftervården/rehabiliteringen avser fysioterapi lämnar försäkringen ersättning för högst tio behandlingstillfällen eller
motsvarande digitalt behandlingsprogram för varje försäkringsfall utöver den behandling som ges enligt punkt 1.1.7.
Eftervården och rehabiliteringen ska ha föregåtts av medicinsk
utredning och remiss från behandlande läkare och den ska ske
på hemorten. Den kan ske på annan ort, om det är angeläget ur
behandlingssynpunkt.
Ersättning lämnas endast för kostnader som godkänts i förväg av
Skandia.
Vårdförsäkring 5
1.1.6 Patientavgifter
Försäkringen täcker kostnader för offentligt finansierad sjukvård
för försäkringsfall och som omfattas av högkostnadsskyddet i
offentliga vården.
Om den försäkrade inom offentligvården hänvisas till specifik
vårdgivare och behandlingen omfattas av försäkringen är detta
att jämställa med att Skandia hänvisar till vårdgivaren vid
tillämpning av punkten 1.1.10 om resor.
1.1.7 Behandling hos fysioterapeut, naprapat, kiropraktor,
arbetsterapeut
Försäkringen täcker kostnader för behandling hos fysioterapeut,
naprapat, kiropraktor eller arbetsterapeut vid maximalt tio
behandlingstillfällen för varje försäkringsfall och skadeår. Den
försäkrade kan istället få tillgång till ett digitalt behandlingsprogram per försäkringsfall och skadeår.
Behandling sker utifrån vårdbehov hos någon av de fysioterapeuter, naprapater, kiropraktorer eller arbetsterapeuter som
Skandia anvisar och som ingår i Skandias nätverk av privata
vårdgivare.
1.1.8 Behandling hos dietist
Försäkringen ger rätt till behandling hos dietist vid maximalt
fem behandlingstillfällen för varje försäkringsfall efter remiss
från behandlande läkare. Den försäkrade kan istället få tillgång
till ett digitalt behandlingsprogram per försäkringsfall. För rätt
till ersättning ska remissen inte vara äldre än sex månader.
Behandlingen sker utifrån vårdbehov hos någon av de dietister
som Skandia anvisar och som ingår i Skandias nätverk av privata
vårdgivare.
1.1.9 Hjälpmedel
Försäkringen täcker kostnader för hjälpmedel upp till 0,5
prisbasbelopp per försäkringsfall det år försäkringsfallet
inträffar. Hjälpmedlet ska föreskrivas av behandlande läkare och
kostnaden ska ha godkänts av Skandia i förväg.
1.1.10 Resor och logi
Försäkringen täcker den försäkrades rese- och logikostnader i
samband med sådan vård som kan ersättas av försäkringen.
Logikostnaden ska vara godkänd av Skandia i förväg. Ersättning
lämnas för resor som överstiger 100 km per enkel resa till av
Skandia anvisad vårdgivare. Försäkringen lämnar då ersättning
för hela resekostnaden. Resa från fritidshus eller liknande
ersätts endast i den mån avståndet inte överstiger det från
folkbokföringsadressen. Begränsningen om 100 km gäller inte
resor till och från operation.
Försäkringen täcker dessutom en följeslagares skäliga rese- och
logikostnader om den försäkrade ska genomgå en större
operation. Innan resan påbörjas ska Skandia kontaktas för
godkännande. Med större operation menas en operation som av
Skandia bedöms som medicinskt komplicerad och vårdkrävande.
1.2 ACCESS
Access omfattar, utöver det som omfattas av Bas, även följande
ersättningsmoment:
1.2.1 Behandling hos psykolog eller psykoterapeut
Försäkringen täcker kostnader för behandling hos psykolog eller
psykoterapeut vid maximalt tio behandlingstillfällen för varje
försäkringsfall. Den försäkrade kan istället få tillgång till ett
digitalt behandlingsprogram per försäkringsfall.
Behandling sker utifrån vårdbehov hos någon av de psykologer
eller psykoterapeuter som Skandia anvisar och som ingår i
Skandias nätverk av privata vårdgivare.
1.2.2 Läkemedel
Försäkringen täcker kostnader för receptbelagda läkemedel för
försäkringsfall som omfattas av försäkringen. Under ett kalenderår kan ersättningen högst uppgå till ett belopp motsvarande
högkostnadsskyddet inom den offentliga läkemedelsförmånen.
1.2.3 Hjälp i hemmet efter operation
Försäkringen ger rätt till högst tio timmars (inkl. restid) hjälp i
hemmet under en period om fjorton dagar efter den försäkrades
hemkomst efter en operation som kan ersättas av försäkringen.
En förutsättning är att tjänsten kan ordnas från ett etablerat
företag på den försäkrades bostadsort. Skandia ska i förväg
godkänna rätten till hjälp i hemmet.
1.2.4 Second opinion – ytterligare bedömning
Försäkringen ger den försäkrade rätt till en second opinion. Med
second opinion menas att en försäkrad som står inför svåra
medicinska ställningstaganden i vissa fall kan ha rätt till
ytterligare en medicinsk bedömning av en läkare inom specialistvården. Bedömningen sker utifrån befintliga medicinska
underlag från behandlande läkare.
Rätt till second opinion kan föreligga:
• vid en livshotande eller särskilt allvarlig sjukdom eller skada
eller
• om den försäkrade står inför valet att utsätta sig för särskilt
riskfylld behandling, det vill säga om behandlingen i sig kan
vara livshotande eller ge ökade bestående men utöver grundsjukdomen/olycksfallet.
Skandia ska i förväg godkänna rätten till en second opinion.
1.3 PLUS
Plus omfattar, utöver det som omfattas av Bas och Access, även
följande ersättningsmoment:
1.3.1 Vårdcoach
Försäkringen ger den försäkrade rätt till vårdcoach. Med
vårdcoach menas att den försäkrade har kontakt med en
legitimerad sjuksköterska på Hälsoslussen som följer händelseutvecklingen för den försäkrades sjukdom eller olycksfallsskada.
Syftet med vårdcoach är att den försäkrade ska få ökad
delaktighet och förståelse för sin sjukdom och dess följder samt
få insikt om hur vårdprocessen fungerar.
Rätt till vårdcoach föreligger:
• när flera vårdgivare vid olika vårdinstanser är delaktiga i
utredning och behandling,
Vårdförsäkring 6
• vid flera diagnoser,
• vid livshotande eller särskilt allvarlig sjukdom eller skada,
• vid oklar eller ännu inte identifierad diagnos som kräver lång
utredning.
Med vårdcoach avses inte medicinsk vård. Skandia avgör om den
försäkrade har rätt till vårdcoach.
1.3.2 Behandling hos logoped
Försäkringen ger rätt till behandling hos logoped vid maximalt
tio behandlingstillfällen för varje försäkringsfall efter remiss från
behandlande läkare. Den försäkrade kan istället få tillgång till ett
digitalt behandlingsprogram per försäkringsfall. För rätt till
ersättning ska remissen inte vara äldre än sex månader.
Behandling sker hos någon av de logopeder som Skandia anvisar
och som ingår i Skandias nätverk av privata vårdgivare.
1.3.3 Vård vid tillfällig resa utomlands
Försäkringen gäller under de första 45 dagarna räknat från
utresedagen vid akut sjukdom eller olycksfallsskada som den
försäkrade drabbats av under tillfällig resa utanför Sverige.
Försäkringen täcker nödvändiga och skäliga kostnader för akut
läkar- och sjukhusvård. Försäkringen gäller även för akut
försämring av pågående ersättningsbar sjukdom eller olycksfallsskada förutsatt att denna inte kunnat förutses vid utresa.
Försäkringen täcker dessutom kostnader för receptbelagda
läkemedel för försäkringsfall som omfattas av försäkringen samt
resor som överstiger 100 km per enkel resa till och från av SOS
International i Köpenhamn anvisad vårdgivare. Försäkringen
lämnar då ersättning för hela resekostnaden. Begränsningen
gäller inte resor till och från operation som sker hos vårdgivare
vilken anvisats av SOS International i Köpenhamn.
Om hemresa är förhindrad av medicinska skäl gäller försäkringen
fram till dess den försäkrades medicinska tillstånd förbättrats så
att den försäkrade kan resa hem. För ersättning krävs intyg från
behandlande läkare. Försäkringen täcker inte kostnader för
hemresa i samband med sjukdom eller olycksfall vid vistelse
utomlands.
Vid behandling av sjukdom eller olycksfallsskada utomlands är
försäkringsbeloppet begränsat till 2 000 000 kronor per
försäkringsfall. Om den försäkrade inte är folkbokförd i Sverige
inkluderas i försäkringsbeloppet även sådana kostnader som
uppstår vid behandlingen om den har inletts utomlands, men
fortsätter i Sverige.
1.3.4 Synkontroll
Försäkringen täcker en synkontroll per försäkringsår hos en
legitimerad optiker. Den försäkrade ska själv boka och betala
synkontrollen. Skandia ersätter kostnaden för synkontrollen
när anmälan mottagits av Skandia.
Försäkringen ersätter högst 600 kronor för en synkontroll.
Kostnad för resor i samband med synkontroll täcks inte av
försäkringen.
1.3.5 Vaccinationer
Försäkringen täcker följande vaccinationer:
• vaccination mot säsongsbunden influensa,
• TBE-vaccination.
Den försäkrade ska själv boka och betala vaccinationen. Skandia
ersätter kostnaden för vaccinationen när anmälan mottagits av
Skandia. Kostnad för resor i samband med vaccination täcks inte
av försäkringen.
1.4 EXCELLENT
Excellent kan inte nytecknas efter 2021-05-01
Excellent omfattar, utöver det som omfattas av Bas, Access och
Plus, även följande ersättningsmoment:
1.4.1 Hälsoundersökning
Försäkringen täcker en hälsoundersökning vartannat år. Den
första hälsoundersökningen genomförs under det andra
försäkringsåret och därefter vartannat år. Den försäkrade får ett
brev som berättigar till hälsoundersökning under aktuellt
försäkringsår. Om den försäkrade inte genomgår hälsoundersökningen sker ingen kompensation eller återbetalning av
inbetald premie. Tidpunkten för hälsoundersökningen kan inte
flyttas till ett annat försäkringsår.
Med hälsoundersökning menas provtagning hos sjuksköterska
och läkarundersökning med genomgång av provsvar. Hälsoundersökningen ska anvisas av Skandia och genomföras
i Sverige.
Kostnad för resor i samband med hälsoundersökning täcks inte
av försäkringen.
1.4.2 Vaccinationer inför resa utomlands
Försäkringen täcker vaccination inför utlandsresa. Vaccinationen
ska vara medicinskt nödvändig för resmålet. Den försäkrade ska
själv boka och betala vaccinationen. Skandia ersätter kostnaden
för vaccinationen när anmälan mottagits av Skandia.
Kostnad för resor i samband med vaccination täcks inte av
försäkringen.
1.4.3 Merkostnader vid sjukhusvård
Försäkringen täcker merkostnader vid ersättningsbar
sjukhusvård med ett belopp om 100 kronor per dygn om den
försäkrade är inskriven på sjukhus över natten. Ersättning
lämnas under högst 100 dagar för varje försäkringsfall.
1.4.4 Missbruksavvänjning
Försäkringen täcker kostnader för en oavbruten behandlingsperiod vid diagnostiserat missbruk av alkohol, narkotika,
medicin eller spel under förutsättning att det är medicinskt
motiverat med behandling. Behandlingen ska anvisas och
godkännas av Skandia i förväg och genomföras i Sverige.
Försäkringen täcker inte kostnader som uppkommer inom ett år
från det att försäkringen började gälla. Försäkringen täcker
endast en behandlingsperiod oavsett diagnos tills dess den
försäkrade uppnår slutåldern för försäkringen.
Vårdförsäkring 7
2 Vilka val finns?
2.1 REMISSKRAV
Försäkringarna Bas och Access kan tecknas med eller utan
remiss. Valet görs av försäkringstagaren vid tecknandet av avtal.
Av försäkringsbeskedet framgår om försäkringen är tecknad med
Remisskrav. Remisskrav innebär att försäkringen inte täcker
några kostnader för vård innan remiss till läkare inom specialistvården har utfärdats.
Vid behov av vård ska den försäkrade alltid vända sig till läkare
inom primärvården. Läkaren inom primärvården ska utföra en
basal medicinsk utredning och/eller behandling som åläggs
honom/henne som ansvarig läkare. Vad som ingår i basal
medicinsk utredning/behandling är beroende av aktuell sjukdom
och kan t.ex. omfatta provtagning, röntgenundersökning,
behandling eller annan undersökning.
Om vårdansvaret ska överföras till specialistvården utfärdar
behandlande läkare inom primärvården därefter en remiss till
läkare inom specialistvården.
När remiss till specialistläkare utfärdats omfattar försäkringen
behandling hos någon av de specialistläkare som Skandia anvisar
och som ingår i Skandias nätverk av privata vårdgivare. Den
försäkrade ska ta kontakt med Hälsoslussen som hjälper till med
planering och bokning av vård.
Det är specialistläkaren som vid behov ska remittera vidare till
t.ex. fysioterapeut, naprapat, kiropraktor, operation och
sjukhusvård. Om behandlande läkare inom specialistvården
bedömer att eventuell vidare vård inte ska ske inom specialistvården, utan istället inom primärvården, omfattas inte längre
försäkringsfallet av försäkringen.
Försäkringen täcker inte kostnader för den basala medicinska
utredningen och/eller behandlingar inom primärvården.
2.2 SJÄLVRISK
Försäkringarna Bas och Access kan tecknas med eller utan
självrisk. Valet görs av försäkringstagaren vid tecknandet av
försäkringen. Av försäkringsbeskedet framgår om försäkringen är
tecknad med självrisk och i så fall till vilket belopp.
Självrisken ska betalas i samband med bokning av första vårdtillfället. För försäkringen gäller att endast en självrisk ska
betalas per försäkringsfall. Om den försäkrade inte betalar självrisken kan Skandia neka fortsatt vård i det aktuella försäkringsfallet till dess den försäkrade betalat självrisken. För patientavgifter för offentlig vård gäller försäkringen utan självrisk.
2.3 VÅRD VID BOENDE UTOMLANDS
Vård vid boende utomlands gäller i Europa (zon 2) eller i Hela
världen (zon 3).
Om försäkringen är tecknad med Vård vid boende utomlands
täcker försäkringen akut och planerad vård enligt respektive
ersättningsmoment i Plus eller Excellent i gällande zon. Försäkringen täcker dessutom kostnader för receptbelagda läkemedel
samt nödvändiga och skäliga resor som överstiger 100 km per
enkel resa till och från av SOS International i Köpenhamn anvisad
Vårdgivare. Försäkringen lämnar då ersättning för hela resekostnaden. Begränsningen gäller inte resor till och från
operation som sker hos vårdgivare vilket anvisats av
SOS International i Köpenhamn.
Försäkringen täcker inte kostnader för resa till eller från Sverige i
samband med sjukdom eller olycksfall vid boende utomlands. Vid
behandling av sjukdom eller olycksfallsskada utomlands är
försäkringsbeloppet begränsat till 2 000 000 kronor per
försäkringsfall. Om den försäkrade inte är folkbokförd i Sverige
inkluderas i försäkringsbeloppet även sådana kostnader som
uppstår vid behandlingen om den har inletts utomlands, men
fortsätter i Sverige.
3 Vad omfattar inte försäkringarna?
För samtliga försäkringar gäller nedanstående begränsningar.
3.1 SJUKDOM ELLER OLYCKSFALLSSKADA INNAN
FÖRSÄKRINGEN TRÄDER I KRAFT
Av försäkringsbeskedet framgår vilket av följande villkor som
gäller för försäkringen:
1) Försäkring tecknad med hälsokravet Hälsodeklaration:
Försäkringen täcker inte sjukdom eller olycksfall som den
försäkrade haft symtom från eller fått vård eller medicinering
för innan försäkringen börjat gälla.
2) Försäkring tecknad – Med karenstid:
Försäkringen täcker inte sjukdom eller olycksfallsskada som
den försäkrade haft symtom från eller fått vård eller
medicinering för innan försäkringen börjat gälla.
Om den försäkrade varit symtom-, vård- och medicineringsfri
i två sammanhängande år när sjukdomen/skadan eventuellt
återkommer, omfattas den ändå av försäkringen.
3) Försäkring tecknad – Utan karenstid:
Försäkringen täcker även sjukdom och olycksfallsskada som
funnits innan försäkringen börjat gälla. Förutsättning för att
försäkring skall kunna gälla Utan karenstid är att försäkringstagaren anmäler anställd till försäkringen snarast möjligt eller
senast inom 3 månader från anställningsdatum. Sker anmälan
senare tillämpas punkt 2 Med karenstid.
3.2 VISSA SJUKDOMAR OCH OLYCKSFALLSSKADOR
Försäkringen täcker inte utredning och behandling av
• sjukdom eller olycksfallsskada till följd av att den försäkrade
utövar/deltar i sport- eller idrottsverksamhet, t.ex. träning
eller tävling i lägst division II och uppåt eller motsvarande, på
elitnivå, vid idrottsgymnasium eller annan utbildning med
idrottsinriktning,
• sjukdom eller olycksfall som inträffar vid utövande/deltagande
i motorsport, multisport och äventyrssporter t.ex. segelflyg,
fallskärmshoppning, bungy-jump, forspaddling, bergsklättring, dykning och offpist skidåkning,
• sjukdom eller olycksfallsskada som inträffar vid deltagande/
utövande av brottning, boxning eller annan kampsport,
Vårdförsäkring 8
• neuropsykiatrisk funktionsnedsättning,
• dyslexi eller andra inlärningssvårigheter,
• demenssjukdom,
• sjukdom som omfattas av smittskyddslagen, influensa
omfattas dock av försäkringen,
• skada genom kärnexplosion eller radioaktiv strålning,
• övervikt, fetma eller undervikt samt följder därav,
• ätstörningar och följder därav,
• snarkning om det av utredningen inte framgår att den
försäkrade lider av måttlig till svår sömnapné.
3.3 VISS VÅRD OCH VISSA BEHANDLINGAR M.M.
Försäkringen täcker inte
• akut sjukvård. Försäkringen ersätter dock patientavgifter inom
gränsen för högkostnadsskyddet i den offentliga vården under
förutsättning att försäkringen inte tecknats med valet
Remisskrav samt akut sjukvård vid tillfällig resa utomlands för
Plus och Excellent,
• behandlingsformer som inte erbjuds inom den privata vården
i Sverige. Försäkringen ersätter dock patientavgifter inom
gränsen för högkostnadsskyddet i den offentliga vården,
• vård och behandling som av behandlande läkare inom Skandias
privata vårdgivarnätverk inte bedöms vara medicinskt befogad,
inadekvat eller alltför riskfylld med hänsyn till försäkrads
medicinska tillstånd,
• försäkringen ersätter inte operation för utbyte av protes med
undantag för protes som skadats genom olycksfallsskada eller
materialfel,
• frakturkirurgi med undantag för akut vård utomlands enligt 1.3.3
och 2.3,
• vård för sådan försämring av hälsotillståndet som enligt
medicinsk erfarenhet beror på missbruk i olika former, t.ex.
missbruk av alkohol, narkotiska medel, läkemedel, dopningsmedel, spelmissbruk eller liknande med undantag av
Missbruksavvänjning enligt punkt 1.4.4,
• transplantationer och följder därav,
• dialysbehandling,
• PCI behandling vid förträngningar i blodkärl,
• ablationsbehandling vid hjärtarytmi,
• avancerad cancerbehandling och diagnostik, t.ex. strålbehandling, immunmodulerande läkemedel,
• avancerad behandling och diagnostik av reumatoida sjukdomar,
t.ex. immunmodulerande läkemedel,
• behandling av tänder, tandsjukdomar eller tandskada oavsett
orsak samt följder därav,
• injektioner av läkemedel i ögat,
• operativa ingrepp inklusive laserkirurgi i syfte att korrigera
synfel eller följder därav,
• behandling av och komplikationer i samband med eller efter
graviditet, förlossning, abort samt följder därav eller fertilitetsundersökning och behandling av infertilitet samt följder därav,
• preventivmedel inklusive åtgärder och kontroller samt följder
därav. Läkemedel vilka används som preventivmedel omfattas
av försäkringen vid behandling av sjukdom,
• läkarbesök på mottagning för utredning och behandling av
hudförändringar, leverfläckar, födelsemärken, vårtor och
liknande som inte av läkare bedömts misstänkt maligna,
• kosmetiska behandlingar och operationer eller följder därav,
• massage,
• förebyggande vård, åtgärder och kontroller med undantag av
vaccinationer och hälsoundersökningar enligt punkterna 1.3.5,
1.4.1 och 1.4.2.
3.4 LÄKARINTYG
Försäkringen täcker inte
• kostnader för läkarintyg som inte begärts av Skandia.
3.5 UTEBLIVNA ELLER SENT AVBOKADE BESÖK,
BEHANDLINGAR OCH OPERATIONER
Försäkringen täcker inte
• vårdkostnader som uppstår om den försäkrade uteblir från ett
avtalat besök, behandling eller operation. Vårdkostnaden ska
i sådant fall betalas av den försäkrade. Detsamma gäller även
om den försäkrade avbokar ett avtalat besök, behandling eller
operation mindre än 24 timmar, helgdagar inkluderas inte före
avtalad tid, om inte annat framgår av eventuell bekräftelse
från vårdgivaren.
Om kostnader uppstår på grund av att den försäkrade uteblir
från eller sent avbokar besök, behandling eller operation, kan
Skandia neka fortsatt vård i aktuellt försäkringsfall till dess att
vårdkostnaden är betald av den försäkrade.
3.6 BEHANDLINGAR UTFÖRDA AV ICKE-LEGITIMERADE
VÅRDGIVARE SAMT BEHANDLINGSFORMER UTAN
VETENSKAPLIG GRUND
Försäkringen täcker inte
• behandlingar som utförs av vårdgivare som inte är
legitimerade,
• alternativa behandlingsformer som inte vilar på vetenskaplig
grund och beprövad erfarenhet eller som inte står under
tillsyn av Inspektionen för vård och omsorg.
3.7 HJÄLPMEDEL
Försäkringen täcker inte
• glasögon och linser,
• peruk,
• hörselhjälpmedel,
• fler än ett par skoinlägg under den tid som den försäkrade har
gällande Vårdförsäkring i Skandia.
3.8 KOSTNADER SOM ERSÄTTS FRÅN ANNAT HÅLL
Försäkringen täcker inte
• sådant som kan ersättas av patient- eller läkemedelsförsäkring
eller i övrigt där det föreligger ett vårdgivar-, läkemedels- eller
produktansvar. Skandia ansvarar inte heller i övrigt för någon
skada som uppkommit vid hälso- och sjukvård, t.ex. vid
utredning, behandling, rådgivning, omvårdnad eller läkemedel,
• kostnader som har ersatts eller kan ersättas från annat håll
enligt lag, författning, konvention eller kollektivavtal.
3.9 ÄLDREOMSORG
Försäkringen täcker inte
• äldreomsorg, det vill säga vård och omsorg som syftar till att
bereda äldre ekonomisk trygghet, boende, hjälpmedel och
personlig omvårdnad, t.ex. hemhjälp, hemsamarit,
hemsjukvård och äldreboende.
3.10 FÖRSÄMRING AV SKADA
För försäkringen gäller att om den försäkrade genom grov vårdslöshet framkallat ett försäkringsfall eller förvärrat dess följder,
kan ersättningen sättas ned efter vad som är skäligt med hänsyn
till de särskilda förhållandena och omständigheterna i övrigt.
Detsamma gäller om den försäkrade annars måste antas ha
handlat eller underlåtit att handla i vetskap om att detta innebar
Vårdförsäkring 9
en betydande risk för att skadan skulle inträffa. Detta gäller till
exempel vid påverkan och missbruk av alkohol, annat berusningsmedel, narkotiska preparat, dopningspreparat eller läkemedel
samt om den försäkrade underlåter att följa vårdgivares
rekommendation. Bestämmelsen gäller inte om den försäkrade
var allvarligt psykiskt störd.
3.11 FINNS DET ANDRA BEGRÄNSNINGAR?
3.11.1 Force majeure
Skandia är inte ansvarig för förlust, som kan uppstå om
utredning rörande försäkringsfall eller utbetalning fördröjts på
grund av t.ex. krig, politiska oroligheter, lagbud, myndighets
åtgärd eller stridsåtgärder i arbetslivet.
3.11.2 Krig, krigsliknande politiska oroligheter eller väpnad
konflikt
3.11.2.1 Krigsförhållanden i Sverige
Vid krigsförhållanden i Sverige gäller särskild lagstiftning. Av
lagstiftningen följer bl.a. att Skandia har rätt att ta ut tilläggspremier (krigspremier) för en försäkring som omfattas av krigsansvarighet.
Medan krigsförhållandet råder eller inom ett år efter det att
krigsförhållandet upphört, lämnas inte ersättning för försäkringsfall
som har samband med kriget.
3.11.2.2 Vid krig, krigsliknande politiska oroligheter eller
väpnad konflikt utanför Sverige.
Försäkringen gäller inte för försäkringsfall som anses vara
beroende av krig, krigsliknande politiska oroligheter eller väpnad
konflikt om den försäkrade vistas i område där det förekommer
krig, krigsliknande politiska oroligheter eller väpnad konflikt.
Med område där det förekommer krig, krigsliknande politiska
oroligheter eller väpnad konflikt avses område som Utrikesdepartementet (UD) avråder från resor till p.g.a. krig, krigsliknande politiska oroligheter, väpnad konflikt eller liknande.
Utbryter kriget, oroligheterna eller den väpnade konflikten när
den försäkrade redan vistas i området tillämpas inte
inskränkningen under den första månaden efter det att kriget,
oroligheterna eller konflikten brutit ut. En förutsättning är att
den försäkrade inte deltar i kriget, de krigsliknande politiska
oroligheterna eller den väpnade konflikten.
3.11.3 Ersättning för juridiskt ombud
Kostnader för juridiskt ombud ersätts inte.
3.11.4 Ersättning för tolk
Kostnader för tolk ersätts inte.
3.11.5 Dubbelförsäkring
Om ett intresse som omfattas av denna försäkring är försäkrat
mot samma risk även genom annan försäkring har Skandia inte
något ersättningsansvar för ett inträffat försäkringsfall. Om det
i den andra försäkringen finns ett motsvarande sådant förbehåll
uppstår en situation där ett likadant förbehåll gäller för båda
försäkringarna. Ersättningsansvaret fördelas då mellan
försäkringarna.
HUR ANVÄNDER MAN FÖRSÄKRINGEN?
4 Hur gör man vid behov av vård?
4.1 VID SJUKDOM ELLER OLYCKSFALLSSKADA I SVERIGE
Vid sjukdom eller olycksfallsskada (försäkringsfall) ska den
försäkrade kontakta Hälsoslussen via telefon eller skandia.se/
hälsoslussen. I Hälsoslussen kan den försäkrade anmäla skada
och få tillgång till planering och bokning av vård inom Skandias
nätverk av privata vårdgivare samt sjukvårdsrådgivning enligt
punkt 1.1.1. Om försäkringen gäller med Remisskrav ska den
försäkrade dock vid behov av vård alltid först vända sig till läkare
inom primärvården enligt punkt 2.1. En förutsättning för rätt till
försäkringsskydd är att försäkringsfallet godkänts av Skandia.
4.2 VID SJUKDOM ELLER OLYCKSFALLSSKADA VID TILLFÄLLIG
RESA UTOMLANDS
Akut vård vid tillfällig resa utomlands omfattas endast i Plus och
Excellent, se punkt 1.3.3.
Vid behov av vård vid akut sjukdom eller olycksfallsskada
utomlands ska den försäkrade kontakta SOS International
i Köpenhamn, telefonnummer +45 7010 50 50. SOS International
hjälper till med bokning av vård hos lämplig vårdgivare. SOS
international ska alltid kontaktas när det finns ett behov av mer
kostnadskrävande vård, t.ex. röntgen och sjukhusvård.
Vid enklare besvär, där det endast finns behov av enstaka läkarbesök, ska den försäkrade själv kontakta en vårdgivare på vistelseorten. Den försäkrade betalar då själv kostnaden för läkarbesöket. Om kostnaden täcks av försäkringen ersätter Skandia
kostnaderna när skadeanmälan mottagits av Skandia.
Försäkringens begränsningar enligt punkt 3 gäller även vid
tillfällig resa utomlands, med undantag för begränsningen
avseende akut sjukvård.
4.3 VID SJUKDOM ELLER OLYCKSFALLSSKADA NÄR
FÖRSÄKRINGEN GÄLLER MED VALET VÅRD VID BOENDE
UTOMLANDS
Vård vid boende utomlands gäller i Europa (zon 2) eller i Hela
världen (zon 3).
Vid behov av vård ska den försäkrade kontakta SOS International
i Köpenhamn på telefonnummer +45 7010 50 50. SOS International
hjälper till med bokning av vård hos lämplig vårdgivare. SOS
International ska alltid kontaktas när det finns ett behov av mer
kostnadskrävande vård, t.ex. röntgen och sjukhusvård.
Vid enklare besvär, där det endast finns behov av enstaka läkarbesök, ska den försäkrade själv kontakta en vårdgivare på vistelseorten. Den försäkrade betalar då själv kostnaden för läkarbesöket.
Om kostnaderna täcks av försäkringen ersätter Skandia
kostnaderna när skadeanmälan mottagits av Skandia.
Försäkringens begränsningar enligt punkt 3 gäller även om
försäkringen tecknats med komplettering Vård vid boende
utomlands, med undantag för begränsningen avseende akut
sjukvård.
Vårdförsäkring 10
5 Utredning och medicinska handlingar
Den försäkrade ska tillhandahålla de upplysningar och
medicinska handlingar som Skandia begär och som Skandia
bedömer som nödvändiga för att fastställa rätten till ersättning
och fortsatt behandling.
Kostnaden för av Skandia begärda medicinska handlingar och
undersökningar ersätts av Skandia. Försäkringen täcker dock
inte översättning av handlingar till svenska. Anspråk på
ersättning kan behöva styrkas med originalkvitton och skickas
till Skandia tillsammans med skadeanmälan. Skandia ska i förväg
ha anvisat och godkänt vården. Godkänd kostnad kan faktureras
Skandia direkt av vårdgivaren.
Om försäkringen har upphört att gälla och försäkringsfall
inträffat under försäkringstiden ska skadeanmälan vara Skandia
tillhanda snarast möjligt. Om behandling beviljats eller påbörjats
innan försäkringens upphörande ersätts kostnader för behandlingen dock längst till den i punkt 14 angivna tidpunkten.
Om Skandia behöver inhämta upplysningar från t.ex. vårdgivare,
sjukhus, Försäkringskassan eller annan försäkringsinrättning för
att kunna bedöma rätten till ersättning behöver den försäkrade
på Skandias begäran lämna medgivande till detta för att
ersättning ska kunna lämnas.
ALLMÄNNA AVTALSBESTÄMMELSER
6 Vem kan vara försäkringstagare?
En arbetsgivare som är registrerad och har sin verksamhet
i Sverige kan vara försäkringstagare. En sådan försäkringstagare
har inte rätt att ta del av den försäkrades hälsostatus och
försäkringsmedicinska bedömning rörande denne.
7 Vem är försäkrad?
Försäkringen gäller för den eller de personer som anges i
försäkringsbeskedet.
8 Krävs någon hälsoprövning?
Försäkringen kan tecknas med s.k. fullständig hälsodeklaration.
Hälsodeklarationen ska lämnas av den som ansöker om försäkring.
I vissa fall kan försäkringen istället tecknas mot hälsokravet Fullt
arbetsför.
9 Vem kan vara försäkrad?
1) Försäkring med hälsokravet Hälsodeklaration:
En person som fyllt 16 år men ännu inte 70 år har rätt att
ansöka om försäkring. För person under 18 år krävs skriftligt
godkännande av målsman. Försäkringen kan förnyas årsvis att
gälla livet ut, men försäkringens omfattning kan inte utökas
efter fyllda 70 år.
2) Försäkring med hälsokravet Fullt arbetsför:
En person som fyllt 16 år men inte 67 år har rätt att ansökan om
försäkring. För person under 18 år krävs skriftligt godkännande
av målsman. Försäkringen kan förnyas årsvis att gälla försäkringstiden ut till och med det år den försäkrade fyller 69 år.
9.1 ANSTÄLLD
En anställd hos arbetsgivare som har sin verksamhet i Sverige kan
vara försäkrad. Med anställd jämställs delägare i handelsbolag,
kommanditbolag samt innehavare av registrerad enskild firma.
Med anställd jämställs dessutom styrelseledamöter i aktiebolag.
Den anställde ska vara bosatt och folkbokförd i Sverige, Norge,
Finland eller Danmark. Den anställde ska arbeta i Sverige.
9.2 MEDFÖRSÄKRAD TILL ANSTÄLLD
En anställds make/sambo och barn kan vara försäkrade under
den tid den anställde enligt punkt 9.1 omfattas av försäkringen.
Den medförsäkrade ska vara bosatt och folkbokförd i Sverige.
Den medförsäkrade kan teckna försäkring med samma hälsokrav
som anställd. Om hälsokravet är Full arbetsför gäller Medförsäkrads försäkring med Med karenstid enligt punkt 3.1.
9.3 ANSTÄLLD SOM INTE ÄR FOLKBOKFÖRD I SVERIGE
En anställd som inte är folkbokförd i Sverige och som är bosatt
i Sverige, kan vara försäkrad i Plus eller Excellent. Den anställde
ska vara anställd hos en arbetsgivare som är registrerad och har
sin verksamhet i Sverige.
Ansökan ska i detta fall kompletteras med en läkarundersökning
som genomförs i Sverige. Skandia ersätter en sådan läkarundersökning som utgör underlag för prövning av ansökan
om försäkring.
9.4 MEDFÖRSÄKRAD TILL ANSTÄLLD SOM INTE ÄR
FOLKBOKFÖRD I SVERIGE
En make/sambo och barn till anställd som inte är folkbokförd
i Sverige kan vara försäkrade i Plus eller Excellent under den tid
den anställde enligt punkt 9.3 omfattas av försäkringen. Medförsäkrad ska vara bosatt i Sverige.
Ansökan ska i detta fall kompletteras med en läkarundersökning
som genomförs i Sverige. Skandia ersätter en sådan läkarundersökning som utgör underlag för prövning av ansökan om försäkring.
9.5 ANSTÄLLD SOM ÄR UTLANDSPLACERAD
En anställd som är utlandsplacerad kan vara försäkrad i Plus
eller Excellent gällande i zon 2 eller 3.
Med utlandsplacerad menas en anställd person som arbetar
utomlands för:
• en arbetsgivare som är registrerad i Sverige eller
• en utländsk arbetsgivare som är ett dotterbolag som ägs av ett
svenska företag som är registrerat i Sverige.
Försäkring med zon går inte att nyteckna eller ändra till efter
2025-01-01.
9.6 MEDFÖRSÄKRAD TILL ANSTÄLLD SOM ÄR
UTLANDSPLACERAD
En utlandsplacerad anställds make/sambo och barn kan vara
försäkrade i Plus eller Excellent gällande i zon 2 eller 3 så länge
den anställde enligt punkt 9.5 omfattas av försäkringen.
Försäkring med zon går inte att nyteckna eller ändra till efter
2025-01-01.
Vårdförsäkring 11
10 Hur meddelas försäkringen?
Försäkringstagaren får ett försäkringsbesked där försäkringens
omfattning framgår.
Den försäkrade får en försäkringsbekräftelse där försäkringens
omfattning framgår samt information om hur försäkringen gäller.
11 När börjar försäkringen gälla?
Försäkringen, det vill säga Skandias ansvar, börjar gälla dagen
efter den dag då försäkringstagaren ansökte om försäkringen.
Detta förutsätter
• att ansökningshandlingarna är fullständiga,
• att försäkringen kan ges på normala villkor enligt de bedömningsregler som tillämpas
samt
• att det inte framgår av ansökningshandlingarna eller på något
annat sätt att försäkringen ska börja gälla först senare.
Om försäkringen inte kan tecknas på normala villkor utan endast
på särskilda villkor, t.ex. förhöjd premie eller något förbehåll,
börjar försäkringen gälla först dagen efter sedan Skandia lämnat
ett erbjudande om försäkring på dessa särskilda villkor och
försäkringstagaren antagit erbjudandet. Försäkringstagaren
anses ha antagit erbjudandet genom att skriva under en accept.
12 Var gäller försäkringen?
Försäkringen gäller för vård i Sverige (zon 1).
Plus och Excellent gäller även för vård vid tillfällig resa
utomlands enligt punkt 1.3.3. Av försäkringsbeskedet framgår om
försäkringen gäller i en annan zon.
13 Är Skandias ansvar begränsat till ett visst
belopp?
Skandias ansvar är inte begränsat till något visst belopp vid
behandling av sjukdom eller olycksfallsskada i Sverige.
Vid behandling av sjukdom eller olycksfallsskada utomlands
enligt punkt 1.3.3 eller 2.3 är försäkringsbeloppet begränsat till
2 000 000 kronor per försäkringsfall. Om den försäkrade inte är
folkbokförd i Sverige inkluderas i försäkringsbeloppet även
sådana kostnader som uppstår vid behandlingen om den har
inletts utomlands men fortsätter i Sverige.
14 Hur lång är ansvarstiden?
Ansvarstiden är fyra år räknat från skadedatum.
Om försäkringen upphör att gälla upphör även ansvarstiden och
därmed rätten till ersättning.
15 Finns rätt till en ny försäkring när
försäkringen upphör?
15.1 FÖRSÄKRING MED HÄLSOKRAVET HÄLSODEKLARATION
Den försäkrade som omfattas av försäkring med hälsokravet
Hälsodeklaration har rätt att med befintligt riskbedömningsbeslut teckna en Vårdförsäkring som privatperson, via enskild
firma eller ny arbetsgivare.
Rätten innebär enbart att den försäkrades eventuella förändrade
hälsotillstånd inte har betydelse för om försäkring kan beviljas
eller inte. Rätten gäller endast ny försäkring med den omfattning
och på de villkor Skandia anger samt med de regler i övrigt som
tillämpas för Skandias Vårdförsäkring.
För att den försäkrade ska få teckna en ny försäkring utan ny
hälsoprövning krävs att den försäkrade inom en månad utan
avbrott i försäkringens giltighet eller premiebetalning ansöker
om att få teckna försäkringen.
15.2 FÖRSÄKRING MED HÄLSOKRAVET FULLT ARBETSFÖR
Den försäkrade som tecknat försäkring med hälsokravet Fullt
arbetsför har rätt att utan ny hälsoprövning teckna en Vårdförsäkring som privatperson eller via enskild firma
• om den försäkrades anställning upphör,
• om försäkringen sägs upp av arbetsgivaren (försäkringstagaren) eller
• om försäkringen sägs upp av Skandia till försäkringstidens
utgång.
En förutsättning är att den försäkrade omfattats av den
ursprungliga försäkringen under en sammanhängande period om
minst sex månader.
Rätten innebär enbart att den försäkrades hälsotillstånd inte har
betydelse för om försäkring kan beviljas eller inte.
Rätten gäller endast ny försäkring med den omfattning och på de
villkor Skandia anger samt med de regler i övrigt som tillämpas
för Skandias Vårdförsäkring.
För att den försäkrade ska få teckna en ny försäkring utan ny
hälsoprövning krävs att den försäkrade inom tre månader utan
avbrott i försäkringens giltighet eller premiebetalning ansöker
om att få teckna försäkringen.
16 Kan försäkring överlåtas till ny
försäkringstagare?
Försäkring tecknad med hälsokravet Hälsodeklaration kan
överlåtas till ny försäkringstagare med befintligt riskbedömningsbeslut, enligt punkt 15.1.
Försäkring tecknad med hälsokravet Fullt arbetsför kan inte
överlåtas till annan ny försäkringstagare än vad som anges
i punkt 15.2. Vid annan ny försäkringstagare gäller ordinarie
teckningsregelverk för att ingå avtal om försäkring.
Vårdförsäkring 12
17 Konvertering från tidigare försäkringsgivare
Av försäkringsbeskedet framgår om försäkringen är konverterad
från tidigare försäkringsgivare.
Med konvertering avses att en nytecknad Vårdförsäkring
i Skandia även ersätter försäkringsfall som anmälts till, godkänts
och reglerats av närmast föregående försäkringsgivare.
Förutsättningen för sådan ersättning är:
• att försäkringen i Skandia börjar gälla senast vid samma
tidpunkt som Vårdförsäkring hos den tidigare försäkringsgivaren upphörde att gälla samt
• att ersättningen även omfattas av försäkringen i Skandia.
För sjukdom eller olycksfallskada som den försäkrade haft
symtom från eller fått vård eller medicinering för, och som inte
anmälts till tidigare försäkringsgivare, gäller dock vad som sägs
i punkt 3.1 Med karenstid. Vid sådan tillämpning av punkt 3.1
anses försäkringen ha börjat gälla vid tidpunkten för tecknandet
av försäkringen hos närmast föregående försäkringsgivare.
Vid konvertering tas ingen eventuell ytterligare självrisk ut.
18 Försäkringsavtalet
För försäkringsavtalet gäller vad som anges i
• försäkringsbeskedet,
• dessa allmänna försäkringsvillkor samt
• försäkringsavtalslagen och övrig svensk lag.
Försäkringstiden är ett år. Har annat särskilt avtalats anges
försäkringstiden i försäkringsbeskedet.
Om inte försäkringsavtalet sägs upp förlängs försäkringsavtalet,
på de villkor som Skandia anger, med ett år i taget. Skandia har
således rätt att ändra försäkringsvillkoren och premierna. Om en
ändring av villkoren sker tillämpas den från och med närmast
följande årsförfallodag.
Skandia ska meddela om ändringen senast då fakturan med ett krav
på premie sänds ut. För en försäkring som tecknas av en arbetsgivare till förmån för en anställd gäller att den anställde inte i något
avseende ska anses som försäkringstagare vid tillämpning av
försäkringsavtalslagens bestämmelser om information till
försäkringstagaren när ett försäkringsavtal har träffats.
Försäkringstagaren ska årligen under försäkringstiden och när
försäkringen förnyas lämna information till den försäkrade om
försäkringsvillkorens omfattning och begränsningar samt övrigt
rörande försäkringen som är av betydelse för denne att känna till.
Tvist med anledning av detta försäkringsvillkor ska prövas av
svensk domstol och enligt svensk lag.
18.1 NÄR SKA PREMIEN BETALAS?
Den första premien ska betalas senast 14 dagar från den dag då
Skandia skickade ett krav på premien.
Premien för senare premieperiod ska betalas senast en månad
från den dag då Skandia skickade ett krav på premien. Om
premieperioden är en månad, ska premien dock betalas
senast på periodens första dag.
För försäkring tecknad med hälsokravet Hälsodeklaration
beräknas premien utifrån åldern vid nästkommande födelsedag.
18.2 UPPSÄGNING PÅ GRUND AV DRÖJSMÅL MED PREMIEN
Betalas inte premien i rätt tid och är dröjsmålet inte av ringa
betydelse, får Skandia säga upp försäkringen för upphörande.
Uppsägningen får verkan 14 dagar efter den dag då den
skickades, om inte premien betalas inom denna frist.
18.3 ÅTERUPPLIVNING
Har en uppsägning enligt punkt 18.2 fått verkan och avser dröjsmålet inte första premien för försäkringen, återupplivas
försäkringen till sin tidigare omfattning, om utestående premiebelopp betalas inom tre månader från utgången av den frist som
anges i punkt 18.2. Återupplivas försäkringen, ansvarar Skandia
från och med dagen efter den dag då premiebeloppet betalas.
18.4 FÖRSÄKRINGSTAGARENS OCH DEN FÖRSÄKRADES
UPPLYSNINGSPLIKT
Försäkringstagaren och den försäkrade är skyldiga att på
Skandias begäran lämna upplysningar som kan ha betydelse för
om försäkringen ska meddelas, utvidgas eller förnyas.
Försäkringstagaren och den försäkrade ska ge riktiga och
fullständiga svar på Skandias frågor. Om någon uppgift som
lämnats är oriktig eller ofullständig, gäller vad som för sådant fall
regleras i försäkringsavtalslagen. Om försäkringen sagts upp eller
ändrats på grund av att Skandia är fritt från ansvar har Skandia
rätt att återkräva redan lämnad ersättning av försäkringstagaren
eller den försäkrade. Inbetald premie för tid fram till den tidpunkt
försäkring upphör att gälla eller ändras återbetalas inte.
18.5 FÖRBEHÅLL OM ÄNDRING AV FÖRSÄKRINGENS
GILTIGHET OCH UTFORMNING SAMT ÅLÄGGANDE FÖR
FÖRSÄKRINGSTAGAREN ATT ANMÄLA ÄNDRING AV
FÖRHÅLLANDEN RÖRANDE DEN FÖRSÄKRADE
Av punkten 9 ovan framgår vem som kan vara försäkrad.
Försäkringens giltighet och utformning är beroende av att de
förutsättningar om vem som enligt den punkten kan vara
försäkrad är vid var tidpunkt uppfyllda. Skandia förbehåller sig
rätt att till följd av ändring av sådana förhållanden helt avsluta
försäkringen eller ändra försäkringens utformning. Det åligger
försäkringstagaren att till Skandia snarast möjligt anmäla varje
ändring av förhållande som anges i den ovanstående punkten 9.
Om en sådan anmälan inte görs kan Skandias ansvar vid
försäkringsfall komma att helt eller delvis begränsas.
18.6 SKANDIAS RÄTT ATT SÄGA UPP ELLER ÄNDRA
FÖRSÄKRINGEN I FÖRTID
I enlighet med försäkringsavtalslagen så förbehåller sig Skandia
rätten att säga upp eller ändra försäkringen så att den upphör
vid slutet av en premieperiod, på grund av försäkringens art eller
någon annan särskild omständighet, till exempel om förutsättningarna för avtalet förändras genom ändrad lag, ändrad
tillämpning av lag eller genom myndighets föreskrift.
18.7 TIDPUNKT FÖR UTBETALNING OCH RÄNTEBESTÄMMELSER
Utbetalning av ersättning ska ske senast en månad efter det att
rätt till utbetalning uppkommit och den som gör anspråk på
ersättningen har fullgjort vad som åligger honom eller henne
enligt punkt 4 och 5. Om det finns anledning att utreda om
någon uppgift som ligger till grund för försäkringsavtalet varit
Vårdförsäkring 13
oriktig eller ofullständig, behöver utbetalning dock inte ske
förrän en månad förflutit efter det att sådan utredning avslutats.
Utredningen ska bedrivas skyndsamt.
Sker utbetalning senare än vad som sagts ovan betalar Skandia
dröjsmålsränta enligt räntelagen. Härutöver ansvarar Skandia
inte för förlust som kan uppkomma om utredning rörande
försäkringsfall eller utbetalning fördröjs.
Ränta betalas inte om den sammanlagda räntan för ersättningsbelopp som hänför sig till ett och samma försäkringsfall skulle
understiga en halv procent av prisbasbeloppet för det år då
utbetalning sker.
18.8 PRESKRIPTIONSREGLER
Den som vill ha försäkringsersättning eller annat försäkringsskydd
måste väcka talan mot Skandia inom tio år från tidpunkten när det
förhållande som enligt försäkringsavtalet berättigar till sådant
skydd inträdde.
Om den som vill ha försäkringsskydd har framställt anspråket till
Skandia inom den tid som anges i första stycket, är fristen att
väcka talan alltid minst sex månader från det att bolaget har
förklarat att det har tagit slutlig ställning till anspråket. Om talan
inte väcks enligt ovan, går rätten till försäkringsskydd förlorad.
Definitioner
Akut sjukvård
Med akut sjukvård avses sådan vård som ges vid sjukdom eller
olycksfallsskada som kräver omedelbart omhändertagande. Som
exempel kan nämnas plötsliga bröst- eller buksmärtor samt
benbrott med gipsning eller frakturkirurgi.
Ansvarstid
Ansvarstid är den tid under vilken ersättning kan lämnas för
varje försäkringsfall.
Basal medicinsk utredning
Med basal medicinsk utredning avses t.ex. provtagning,
utredning, behandling eller röntgenundersökning. Med basal
medicinsk utredning avses också provtagning eller undersökning
som utförs efter remiss från primärvården och där primärvården
behåller vårdansvaret.
Diagnos
Bestämning av sjukdom, skada, störning i kroppsfunktion.
Fullt arbetsför
Med fullt arbetsför menas att den som ska försäkras
• kan fullgöra sitt vanliga arbete utan undantag,
• inte får ersättning som har samband med egen sjukdom, skada
eller funktionshinder, eller har vilande sådan ersättning,
• inte av hälsoskäl har särskilt anpassat arbete, lönebidragsanställning eller liknande.
Hälsoprövning med begreppet fullt arbetsför innebär intygande av
att den person som ska försäkras är fullt arbetsför vid den
tidpunkt då undertecknandet av ansökningsblanketten sker eller
vid den tidpunkt, då uppgifter om den som ska försäkras överförs
elektroniskt, enligt särskild överenskommelse med Skandia.
Försäkrad
Med försäkrad avses den på vars hälsa försäkringen gäller. Den
försäkrade är också den som erhåller vården och annan
ersättning enligt försäkringen.
Försäkringsfall
Med försäkringsfall avses sjukdom eller olycksfallsskada som
inträffar under försäkringstiden. Ett försäkringsfall anses ha
inträffat
• vid tidpunkten för olycksfallet eller
• vid tidpunkten då den försäkrades fysiska eller psykiska
funktionsförmåga försämrats på grund av sjukdomen.
Flera sjukdomar med medicinskt samband räknas som ett
försäkringsfall. Detta gäller dock inte om den försäkrade varit
symtom-, vård- och medicineringsfri i mer än tolv sammanhängande månader. Ett nytt försäkringsfall anses då ha inträffat.
Försäkringstagare
Med försäkringstagare avses den som ingått avtal om försäkring
med Försäkringsaktiebolaget Skandia (publ).
Försäkringstid
Försäkringstiden är ett år från försäkringsavtalets begynnelsedag
om inte annat anges i försäkringsbeskedet. Vid försäkringstidens
utgång förnyas försäkringsavtalet för ytterligare ett år såvida inte
avtalet sagts upp dessförinnan.
Försäkringsår
Försäkringsår är ett år från försäkringens huvudförfallodag.
Huvudförfallodagen anges i försäkringsbeskedet.
Make
Med make avses den vilken den försäkrade är gift med. I
begreppet make ingår även registrerad partner.
Olycksfallsskada
En olycksfallsskada är den kroppsskada som den försäkrade
ofrivilligt drabbats av genom en plötslig yttre händelse (ett
utifrån kommande våld mot kroppen – olycksfall). Med olycksfallsskada avses inte skada genom förslitning eller
överansträngning.
Premieperiod
Med premieperiod avses i dessa försäkringsvillkor den tid för
vilken premie betalas.
Exempel:
• om premie betalas månadsvis är premieperioden en månad,
• om premie betalas helårsvis är premieperioden ett år.
Primärvård
Offentlig eller privat hälso- och sjukvård som utgör den första
vårdnivån och som omfattar basal medicinsk utredning, behandling,
röntgenundersökning och omvårdnad samt förebyggande arbete
och rehabilitering utan avgränsning vad gäller sjukdomar, ålder eller
patientgrupper. Termen primärvård omfattar den vård som ges vid
t.ex. husläkarmottagning, vårdcentral, företagshälsovård, offentlig
eller privat allmänläkarmottagning.
Prisbasbelopp
Prisbasbeloppet definieras enligt socialförsäkringsbalken
(2010:110). Beloppet kan justeras årligen.
Vårdförsäkring 14
Privat vård
Med privat vård avses vård som inte är offentligt finansierad via
skattemedel.
Remiss
Med remiss avses en handling som utgör en beställning av tjänst
eller begäran om övertagande av vårdansvar för en patient, t.ex.
en hänvisning för ytterligare utredning eller behandling.
Remissen ska inte vara äldre än sex månader.
Sambo
Person som enligt sambolagen (2003:376) stadigvarande bor
tillsammans med en annan person i ett parförhållande och har
gemensamt hushåll, under förutsättning att ingen av dem är gift
eller registrerad partner.
Sjukdom
Med sjukdom avses en sådan försämring av hälsotillståndet som
inte är att betrakta som olycksfallsskada enligt definitionen av
olycksfallsskada. Med sjukdom avses inte frivilligt orsakad
kroppsskada.
Sjukhusvård
Med sjukhusvård avses vård som ges till patient som är inskriven
vid en vårdenhet under minst en natt. Med sjukhusvård avses
inte permission.
Skadedatum
Med skadedatum avses det datum sjukdomen eller olycksfallsskadan anmälts till Skandia under förutsättning att sjukdomen
eller olycksfallsskadan därefter godkänts som försäkringsfall av
Skandia.
Skadeår
Med skadeår avses inom försäkringen 12 månader räknat från
skadedatum.
Skandias nätverk
Med Skandias nätverk avses de sjukhus, kliniker och
mottagningar fysiska och digitala inom den privata vårdsektorn
med vilka Skandia har samarbetsavtal.
Specialistvård
Offentlig eller privat hälso- och sjukvård som utgör den andra
vårdnivån och som omfattar medicinsk utredning, behandling och
omvårdnad som kräver mer specialiserade insatser samt större
tekniska och personella resurser än primärvården. Med specialistvård avses inte företagshälsovård eller vård som utförs av läkare
med specialistkompetens inom allmänmedicin t.ex. husläkare.
Symtom
Med symtom avses tecken på att sjukdom finns eller håller på att
bryta ut.
Vård
Med vård avses i dessa försäkringsvillkor medicinsk åtgärd som
innefattar kontroller, utredning, behandling, rådgivning eller
omvårdnad som utförs av vårdgivare.
Zon
Med zon menas land där den försäkrade är bosatt. Zon 1 =
Sverige, Zon 2 = Europa, Zon 3 = hela världen. Anställd som bor
i Danmark, Norge eller Finland och arbetar i Sverige betraktas
som boende i Zon 1. Försäkring gäller därmed för vård i Sverige.
Skandia garanterar inte att försäkringen motsvarar de krav som
kan finnas på en sjukvårdsförsäkring i olika länders lagstiftning.
Det är försäkringstagarens eget ansvar att kontrollera om
försäkringen motsvarar kraven.
Öppenvård
Med öppenvård avses sådan vård som sker på mottagning eller
sjukhus utan att patienten stannar kvar över natten.
Försäkringsaktiebolaget Skandia (publ)
Säte: Stockholm
Org.nr: 502017-3083
92959:1 (okt 2024) / STRÖMBERG
Information
Hantering av klagomål
Vid klagomål ska i första hand den person som handlagt ärendet
kontaktas, eller Skandias kundservice. Efter Skandias beslut kan
Skandias klagomålsutredare pröva ärendet och granska
handläggning och beslut i olika frågor. Ärenden som önskas
prövade av Skandias klagomålsutredare lämnas skriftligt via brev
till Skandia, Klagomål, R809, 106 37 Stockholm eller via mejl till
klagomal@skandia.se.
Det går även bra att lämna klagomål via ett säkert meddelande
genom att logga in på skandia.se. Läs mer på
www.skandia.se/klagomal.
Konsumenternas Försäkringsbyrå och Konsumentverket ger
allmänna upplysningar och vägledning i försäkringsfrågor.
Konsumenternas Försäkringsbyrå
Besöksadress: Karlavägen 108, Stockholm
Postadress: Box 24215, 104 51 Stockholm
Telefon: 0200-22 58 00
www.konsumenternas.se
Konsumentverket
Besöksadress: Tage Erlandergatan 8 A, Karlstad
Postadress: Box 48, 651 02 Karlstad
Telefon: 0771-42 33 00
www.konsumentverket.se
Hallå Konsument
Telefon: 0771-525 525
www.hallakonsument.se
Det finns även möjlighet att få saken prövad genom en alternativ
tvistlösningsnämnd. En tvist som gäller försäkring kan prövas av
Allmänna reklamationsnämnden och om det handlar om försäkringsmedicinska frågor, av Personförsäkringsnämnden. Om tvisten rör
en produkt eller tjänst som är köpt online finns även möjligheten
att lämna in klagomålet via EU:s plattform för tvistlösning online.
Via plattformen vidarebefordras klagomålet till den valda alternativa tvistlösningsnämnden och hela processen hanteras online
via plattformen. En tvist kan också prövas av allmän domstol.
Finns en rättsskyddsförsäkring, vilket ofta ingår i hemförsäkringen,
kan denna försäkring ofta ersätta advokatkostnader.
Allmänna reklamationsnämnden
Besöksadress: Kungsholmstorg 5, Stockholm
Postadress: Box 174, 101 23 Stockholm
Telefon: 08-508 860 00
www.arn.se
Personförsäkringsnämnden
Besöksadress: Karlavägen 108, Stockholm
Postadress: Svensk Försäkrings Nämnder,
Box 24067, 104 50 Stockholm
Telefon: 08-522 787 20
www.forsakringsnamnder.se
EU:s plattform för tvistlösning online
https://webgate.ec.europa.eu/odr/
Hos kundservice och på www.skandia.se/klagomal finns
ytterligare information om andra vägar för prövning.
Om dina personuppgifter
Hur vi hanterar dina personuppgifter beror på vilka produkter du
har hos oss. Det kan handla om uppgifter som du lämnar till oss
för din egen eller för någon annans räkning när du öppnar ett
konto eller ansöker om en försäkring, eller som du lämnar under
affärsförbindelsens gång. Ibland behöver vi även behandla
information om din hälsa, fackliga tillhörighet eller privatekonomi, för att kunna bedöma om du till exempel kan få en viss
försäkring eller ett lån. All information behandlas konfidentiellt
och skyddas med tekniska lösningar och höga krav på våra
medarbetare.
Din personliga integritet är viktig för oss. Vi samlar inte in fler
uppgifter om dig än vad som behövs och behandlar dem bara
om vi har rätt till det.
På www.skandia.se/personuppgifter hittar du mer information
om hur vi behandlar dina personuppgifter och hur du utövar dina
rättigheter.